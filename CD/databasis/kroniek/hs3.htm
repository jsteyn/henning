<html>
<head>
<meta http-equiv="Page-Enter" content="BlendTrans(Duration=0.25,Transition=20)">
<meta http-equiv=Content-Type content="text/html; charset=ISO-8859-1" />
<LINK rel="stylesheet" type="text/css" href="../style/henning.css" />
<LINK rel="stylesheet" type="text/css" href="../style/staties.css" />
</head>
<script language="JavaScript"  src="wysfoto.js"></script>
<body background="../images/watermerk.gif" bgproperties="fixed">
<H2>HOOFSTUK 3</H2>
<H4>DIE STAMVADER PETER HENRICH HENNING</H4>
<p>Gedurende die eerste helfte van die 
Agtiende Eeu, was groot dele van Europa nog in klein soewereine staatjies 
verdeel. Een so ’n staatjie was die Prinsdom van Lippe, wat slegs 1 225 vk 
km beslaan het. Lippstadt, die hoofdorp van Lippe, het reeds voor die jaar 1190 
bestaan. Hoewel Lippe gedurende die Negentiende Eeu deel van die Duitse Ryk 
geword het, was dit een van die staatjies wat sy soewereiniteit die langste 
behou het. Dit was eers op 21 Januarie 1947, onder Britse militêre bewind, dat 
Lippe by Noord Rhyn-Westphalia ingelyf is en vanaf 1949 deel van die Federale 
Republiek van Duitsland geword het<sup><A href="#1">1</A></sup>.</p>
<p>Lippstadt is aan die Lipperivier in die Noordelike deel van Wes-Duitsland in Westfalen 
geleë. Die stad het ongeveer 65 000 inwoners<sup><A href="#2">2</A></sup>. Kenmerkend van die stad is dat dit ’n waterryke 
stad is, wat in die verlede as handelstad floreer het. Die ou stad is deur 
waterweë omring, naamlik die Lipperivier, ’n kanaal parallel aan die Lippe en ’n 
kanaal wat om die destydse stadsmuur gebou is. Kenmerkend ook is dat die ou stad 
pragtig behoue gebly het. Die nuwe het te midde van die oue ontwikkel. Die 
strate is nou. Alle strate wat vir verkeer oopgestel is, is eenrigtingstrate. 
Daar is talle voetgangerstrate. Talle huise van honderde jare oud, wat behoue 
gebly het, het een of ander bewoording met ’n Christelike inslag bokant die 
voordeur. Die Christelike geloof het vir baie eeue ’n baie groot rol in die 
lewens van die mense van Lippstadt gespeel. So is daar ’n klipplaat met 
ingegraveerde bewoording in die voorportaal van die Martin Niemöllerhuis, 
die argiefbewaarplek van die Evangeliese Kerk. Die klipplaat was bokant ’n deur 
in Woldemeistraat en is daar verwyder toe die huise gedurende 1976 in 
Woldemeistraat afgebreek is:</p>
<table cellSpacing="0" cellPadding="1" border="0">
<tr>
	<td>
		<p class="Foto-byskrif">Wer ein und ausgeht durch die Thür</p>
		<p class="Foto-byskrif">Der soll bedenken für und für</p>
		<p class="Foto-byskrif">Dass unser Heiland Jesus Christ</p>
		<p class="Foto-byskrif">Die rechte Thür zum Himmel ist.</p>
	</td>
    <td>
		<table border="1" width="100%" cellspacing="0" cellpadding="1">
		<tr>
			<td>
				<p class="Foto-byskrif">Wie in en uitgaan deur die deur</p>
				<p class="Foto-byskrif">Moet altyd daaraan dink</p>
				<p class="Foto-byskrif">Dat ons Heiland Jesus Christus</p>
				<p class="Foto-byskrif">Die regte Deur na die Hemel is</p>
			</td>
		</tr>
		</table>
    </td>
</tr>
</table>
<P></P>Wat ook opval is die aantal groot kerke wat honderde jare gelede gebou 
is. Hierdie kerke is almal binne loopafstand vanaf mekaar geleë:
<P></P>
<ol>
	<li>Die Brûderkirche, pragtig geleë aan die Lippe, 
  behoort vandag aan die Evangelische Kirchengemeinde Lippstadt en word verhuur 
  aan die Grieks Ortodokse Kerk. Vanaf 1281 was dit ’n Katolieke klooster. Nadat 
  Monnik D Johannes Westermann in 1520 na Wittenberg gestuur is en hy onder 
  Martin Luther studeer het, het die hervorming vanuit hierdie kerk na die hele 
  Westfalen versprei. 
  
	<li>Die Grosse Marienkirche, is in 1222 deur Bernhard II, 
  grondlegger van Lippstadt, ingewy en in 1972 is die restourasie aan die 
  binnekant van die kerk voltooi. 
  
	<li>Die Jacobikirche, is in Lange Strasse en is in die 
  verlede vir die vroeë oggenddiens gebruik. 
  
	<li>Die Striftsruïne, is sedert 1819 ’n ruïne. Dit was 
  oorspronklik die Augustinerinnen-Kloster en het na die hervorming ook Luthers 
  geword. Die parkomgewing van die ruïne is baie rustig en stil. Etlike ou 
  grafstene van vooraanstaandes, waaronder verskeie mense uit dieselfde tydvak 
  as Peter Henrich Henning, is teen die binnemure aangebring. 
  
	<li>Die Nicolaikirche, was oorspronklik Katoliek, het Protestants geword, maar is vandag weer Katoliek.</li>
</ol>
<p>Op 24 Desember 1740, ’n dag voor Kersfees, word ’n babaseuntjie van enkele weke oud, in die Grosse Marienkirche 
te Lippstadt, gedoop. Op bladsy 19 word ’n afdruk van die doopregister gevind. 
Die naam PETER HENRICH HENNING (uitgespreek <i>Peeter Henrik</i>) word deur die leraar, Dr Dreckmann, in die doopregister 
aangeteken<sup><A href="#3">3</A></sup>. Ongelukkig was dit daardie 
jare die gebruik om slegs die vader en die peetpa se name in die 
doopregister te vermeld. Sy vader se naam word aangeteken as Johann 
Gerdt Henning en sy peetpa Syndicus Clusëner. Peter Henrich se moeder se name 
kon ongelukkig nie opgespoor word nie, ten spyte van die feit dat alle doop-, 
huwelik- en sterfteregisters van al die Evangeliese Lutherse gemeentes, wat 
gedurende daardie jare in die omgewing bestaan het, deurgewerk is. Die spelling 
van Peter Henrich se vader se name word ook in verskillende dokumente 
verskillend aangeteken. Sommige dokumente wat geraadpleeg is, dui sy naam as 
Johan Gerhard aan, ander Johannes Gerhard en dan natuurlik die spelling soos dit 
in Peter Henrich se doopregister voorkom - JOHANN GERDT. Dit is natuurlik ’n 
verkorting van Johannes Gerhard<sup><A href="#4">4</A></sup>.</p>

<p>Johannes Gerhard was ’n tabakhandelaar 
wat op 25 April 1727 ’n burger van Lippstadt geword het<sup><A href="#5">5</A></sup>. Gedurende daardie dae is daar onderskeid getref 
tussen ’n “<i>burger</i>” en ’n “<i>inwoner</i>”. ’n Burger het sekere voorregte en pligte 
gehad, wat ’n inwoner nie gehad het nie. Die inskrywing wat in die doopregister 
gemaak is dui aan dat Johannes Gerhard <i>eines Burgers Sohn</i> (die seun van ’n burger was, wat aangedui het dat sy vader ook 
permanent te Lippstadt gewoon het. Indien na die ouderdomme van sy 
kinders gekyk word, kan die afleiding gemaak word dat hy as jong man toe vir die 
eerste keer begin werk het.</p>
<p>Sedert Johannes Gerhard Henning ’n burger van Lippstadt geword het, het hy die volgende kinders daar gedoop:<sup><A href="#6">6</A></sup></p>
<p>&#187; PETER JOHANN DIEDERICH, gedoop op 16-3-1730</p>
<p>&#187; JOHANN WILHELM, gedoop op 6-3-1732</p>
<p>&#187; JOHANN STEPHAN, gedoop op 4-6-1734</p>
<p>&#187; FRIEDRICH STEPHAN WILHELM, gedoop op 31-5-1735</p>
<p>&#187; MARIA ELIZABETH, gedoop op 7-3-1737</p>
<p>&#187; ANNA MARGARETHA, gedoop op 25-11-1738</p>
<p>&#187; PETER HENRICH, gedoop op 24-12-1740</p>
<p>&#187; CATHARINA ELIZABETH, gedoop op 17-1-1743</p>
<p>&#187; JOHANN HENRICH EBERHARD, gedoop op 25-4-1746</p>
<p>Die afleiding word gemaak dat Peter Johann Diederich die eerste kind van Johannes Gerhard Henning was - omdat hy 
eers drie jaar na sy vader se verkryging van burgerskap gebore is en dit 
die eerste inskrywing van ’n Henning kind in die doopregisters is, sedert 
Johannes Gerhard se verkryging van burgerskap. Dit beteken dat hy kort tevore 
moes getrou het.</p>
<p>Volgens dokumente in die Lippstadt stadsargief het Johannes Gerhard Henning en sy gesin in Woldemei-straat, in 
die omgewing van Auf der Klus/Klusetorstraat gewoon<sup><A href="#7">7</A></sup>. Al die huise in hierdie omgewing is gedurende 
1976 gesloop omdat dit reeds erg vervalle begin raak het en om vir ’n breë 
straat en moderne geboue plek te maak. Dit is dus moontlik dat die 
klipplaat met die Christelike inskripsie wat tans in die voorportaal van 
die Martin Niemöllerhuis lê, deel van Johannes Gerhard Henning se huis 
was. In die Heimatmuseum, Lippstadt is daar ’n kaart van die dorp wat gedurende 
1776 geteken is. Op die kaart is die strate sowel as die huise geteken. Mens kan 
’n idee vorm van hoe die huise in Woldemeistraat gelyk het. Almal het ’n steil 
dak met ’n gewel (die tipiese Duitse styl) aan die straatkant gehad. Dit blyk 
ook of die raamwerk van al die huise van houtbalke (ongeveer 30cm x 30cm) met 
gepleisterde stene tussenin was.</p>
<p>Johannes Gerhard is gedurende die jare 
1743, 1748, 1755 en 1756 (as senior) tot “<i>Baurichter</i>” (stadsraadslid soos ons dit noem) 
vir die wyk Jacobihoven verkies. Dit was die Suid-Oostelike stadsdeel om die 
Jacobikirche. Die stad is in vier verdeel en in elke deel is twee Baurichter 
aangestel. Hulle moes onder andere die burgemeester aanwys en ook in ’n 
geregtelike hoedanigheid optree om geskille te besleg.</p>
<p>Johannes Gerhard Henning het sy seun 
Peter Henrich as tabakroller opgelei, dog toe hy op 28 April 1758 te sterwe 
kom<sup><A href="#8">8</A></sup>, moes Peter Henrich as sewentienjarige 
seun, die besigheid oorneem. Peter Henrich kry aanvanklik vrystelling van 
belasting totdat hy op 23 Januarie 1760 ’n volwaardige burger van Lippstadt 
geword het<sup><A href="#9">9</A></sup>.</p>

<table border="1"  cellspacing="0" cellpadding="1">
<tr>
	<td><IMG style="WIDTH: 580px" src="hs3/image002.jpg" width=580 ></td>
</tr>
<tr>
	<td><p class="Foto-byskrif">'n Blik op Lippstadt gedurende die dae toe Peter Henrich Henning en sy ouers daar gewoon het</p></td>
</tr>
</table>

<p class="Foto-byskrif">Dievolgende is ’n gewaarmerkte afskrif van uittreksels uit die doop- en huweliksregisters van die Evangeliese Lutherse Kerk, Lippstadt, Duitsland, waar die doop- en eerste
huweliksbesonderhede van Peter Henrich Henning aangeteken is <sup><A href="#3">3</A>, <A href="#10">10</A></sup> -&gt;
<A href="JavaScript:WysFoto('hs3/image005.gif')">doop- en huweliksregisters</A></p>

<table border="1"  cellspacing="0" cellpadding="1">
<tr>
	<td><IMG src="hs3/image007.gif"></td>
	<td><p class="Foto-byskrif">Grosse Marien Kirche te Lippstadt, Duitsland waar Peter Henrich Henning op 24 Desember 1740 gedoop is</p></td>
</tr>
</table>

<p>Hoewel Peter Henrich in Woldemeistraat 
gewoon het, was sy tuin nie ver hiervandaan nie - naby die kanaal in die 
Klussestrasse (by die Klusetor/poort)<sup><A href="#7">7</A></sup>. 
Vandag staan hier ’n groot moderne gebou.</p>
<p>Op 29 April 1760 tree Peter Henrich in 
die huwelik met ANNA ELIZABETH HELENA PIERS<sup><A href="#10">10</A></sup>. 
Die heer Dreckmann wat hom gedoop het, neem ook die huweliksplegtigheid waar. Op 
15 November 1764 word sy eerste kind in dieselfde kerk, deur dieselfde 
predikant gedoop<sup><A href="#11">11</A></sup>. Die naam Friederich word aan 
hom gegee. Dit blyk dat Peter Henrich op hierdie tydstip ’n vermoënde 
man was, want hy was lid van die Gilde en die drie peetpa’s wat by die doop 
teenwoordig was, was almal belangrike persone in die gemeenskap. Hulle was: 
Vaandrig von Hecker, van die beroemde Regiment von 
Schenkendorff, Senator Sachtleben en ’n heer Kaufmann Sudendorff.</p>
<p>Gedurende hierdie jare, 1756 tot 1763 
woed die sewejarige oorlog in Europa tussen Frankryk, Oostenryk en Rusland aan 
die een kant en Pruise onder Frederik die Grote, aan die ander kant. Talle mense 
is as gevolg van die oorlog van een gebied na ’n ander verdryf en het al hulle 
eiendom verloor. ’n Algemene toestand van armoede het ontwikkel. Verskeie 
siektes en epidemies het uitgebreek. Dit was onstuimige jare in Europa. Lippe 
het sy grootboet, Pruise ondersteun. Daar het ook verskeie veldslae nie ver van 
Lippstadt af plaasgevind nie, byvoorbeeld die slag van Hastenbeck in 1757 en die 
slag van Minden in 1759<sup><A href="#12">12</A></sup>. Die oorlog het ’n 
groot invloed op die lewens van al Lippstadt se inwoners gehad.</p>
<p>Op 14 Julie 1765 tree die 24 jarige Peter Henrich Henning in diens van die Verenigde Oos Indiese Kompanje (VOC)
as 'n gewone soldaat en vertrek dieselfe dag met die retoerskip, Jonkvrouwe Kornelia Jacoba na die Kaap van Goeie Hoop. 
Die skip kom op 22 November 1765 by die Kaap aan. Die Jonkvrouwe Kornelia Jacoba was 'n retoerskip van die Kamer Enkhuizen 
van die VOC <sup><A href="#13">13</A></sup>.</p>
<p>Verskeie argivale bronne in die Kaapse Argiefbewaarplek, asook sy Vryburgersertifikaat (wat verderaan geraadpleeg 
kan word) dui foutiewelik aan dat Peter Henrich Henning met die skip "Vrouwe Petronella" na die Kaap gevaar 
het<sup><A href="#14">14</A></sup>. Sy naam kom egter op geeneen van die skeepslyste van al die vaarte van die 
Vrouwe Petronella voor nie, terwyl sy naam duidelik op die 14 Julie 1765 vaart van die Jonkvrouwe Kornelia Jacoba 
vermeld word.</p>
<p>In die Lippstadt stadsargief is ook dokumente gevind wat aandui dat die huis wat Peter Henrich Henning in 
Woldemeistraat bewoon het, gedurende 1765 van eienaar verwissel het<sup><A href="#15">15</A></sup>. Talle vrae, wat ons seker nooit verseker sal kan 
beantwoord nie, ontstaan hieruit: Wat het van sy vrou en babaseuntjie 
geword? Hoekom het hy, as ’n oënskynlik vermoënde man, as ’n gewone soldaat na 
’n vreemde land geëmigreer? Is sy vrou en seuntjie dood tydens een van die 
epidemies, of het hy hulle net eenvoudig agtergelaat, of het hulle hom verlaat? 
En die tabakwinkeltjie, hoekom het hy ’n oënskynlik welvarende besigheid 
net so agtergelaat, of het dit nie meer so goed gegaan nie?</p>
<p>’n Moontlike verklaring vir sy vertrek vind ons in Helmut Klockow se boek “Stadt Lippe - Lippstadt”<sup><A href="#16">16</A></sup>. Op 2 Junie 1764 was daar ’n baie groot 
magasynontploffing in die Suid-Oostelike deel van die stad - die deel 
waar Peter Henrich Henning gewoon het - tussen die Jacobikirche en die 
Suidelike poort. Die plofstof was in ’n skuur en twee seuns het daar met 
vuur gespeel. Hulle het daardeur ook hul eie lewens verloor. Talle huise is 
in die onmiddelike en verdere omgewing totaal vernietig en baie is erg 
beskadig. Tot die ruite in die Marienkirche is beskadig. Hierdie gebeurtenis en 
die gevolge daarvan moes Peter Henrich - en Anna Henning bewustelik meegemaak 
het. Vyf maande later, een week voor Friederich op 15 November 
1764 gedoop is, was daar op 8 November ’n tweede ontploffing in die 
plofstoftoring by Hasenfang in ’n meer Suid-Westelike deel van die stad.</p>
<p>Gedurende 1764 het die Pruisiese koning ook bevel gegee dat die stadsmure gesloop moes word. Peter Henrich kon 
dus nie ’n mooi prentjie agtergelaat het nie: gesloopte stadsmure, bouvallige 
geboue as gevolg van die ontploffings, ’n redelike algemene armoedigheid as 
gevolg van die oorlog en die gevaar van siektes en epidemies.</p>
<p>’n Verdere moontlike rede kan wees dat dit nie meer te goed met die besigheid gegaan het nie en hy toe besluit het om 
elders weer op die been te probeer kom, terwyl hy sy vrou en kind agterlaat, 
miskien met die doel om later weer by hulle aan te sluit. Omstandighede in die 
vreemde land aan die Suidpunt van Afrika was toe heel anders as wat hy verwag 
het en dit het sy hele lewe verder aan in ’n rigting gestuur wat hy nie kon 
voorsien het nie. Die feit dat die Pruisiese koning ook gedurende hierdie tyd 
rook verbied het (slegs baie arm mense is toegelaat om te rook) het Peter 
Henrich sekerlik ook beinvloed. As tabakhandelaar het die koning se besluit hom 
van sy inkomste ontneem. Ons glo dat al hierdie moontlike redes gesamentlik ’n 
rol in sy besluit om te vertrek gespeel het.</p>
<p>Ongelukkig is niks van sy dienstydperk as soldaat in diens van die Hollandse Oos Indiese Kompanjie bekend nie, behalwe 
dat hy onder bevel van Kaptein Hendrik Storm en Vaandrig Johannes Steen gedien 
het en soldy ten bedrae van 9 Guldens ontvang het<sup><A href="#17">17</A></sup>. Op 25 Mei 1768, dit wil sê minder as drie jaar na 
sy aankoms aan die Kaap, verleen die Kompanjie goedkeuring dat hy as ’n boerkneg 
vir die boer Gerrit (of Gerdt) Engelbrecht mag werk. Gerrit Engelbrecht is een 
van die stamvaders van die Engelbrecht families in Suid-Afrika en het op hierdie 
stadium in Stellenboschdistrik, in die wyk Klein Drakenstein gewoon<sup><A href="#18">18</A></sup> op 'n stukkie grond van ongeveer 2 morge met die naam Leliefontein. 
Dit is naby die hedendaagse Paarl. Gerrit Engelbrecht het hierdie stukkie 
grond (Leliefontein) op 5-4-1762 bekom om sy ambag as timmerman daar te beoefen.<sup><A href="#19">19</A></sup>
In die dienskontrak word daarvoor voorsiening gemaak dat Peter Henrich ’n maandelikse loon van 
agtien guldens Indiese valuta en een pond tabak sou ontvang, afgesien van gratis 
verblyf, spys en drank. In hierdie kontrak word sy naam as PETER HENDRIK vermeld 
hoewel hyself die kontrak as <i>Peter Henrich Henning</i> geteken het<sup><A href="#20">20</A></sup> (die kontrak verskyn op bladsye 
22, 23 en 24). Let veral op hoe hy die verskillende letters maak en vergelyk dit 
met briewe wat hy baie jare later geskryf het en wat verderaan in die hoofstuk 
verskyn. Die kontrak is op die volgende datums vir ’n verdere jaar hernu: 25 Mei 
1769, 30 Mei 1770 en 10 Junie 1771.</p>
<p>’n Bietjie meer as ’n maand na sy indienstredingdatum, op 10 Julie 1768, tree hy te Drakenstein (Paarl) 
in die huwelik met ELIZABETH CATHARINA ENGELBRECHT, die dogter van Gerrit 
Engelbrecht, sy werkgewer<sup><A href="#21">21</A></sup>. Uit hierdie 
huwelik is elf kinders gebore, naamlik:</p>
<p>
	<span style="FONT-FAMILY: Symbol">·</span> b1. JOHANNES GERHARDUS<br>
	<span style="FONT-FAMILY: Symbol">·</span> b2. ELIZABETH CATHARINA<br>
	<span style="FONT-FAMILY: Symbol">·</span> b3. PIETER HENDRIK<br>
	<span style="FONT-FAMILY: Symbol">·</span> b4. ANNA MARIA<br>
	<span style="FONT-FAMILY: Symbol">·</span> b5. JACOBUS CORNELIS<br>
	<span style="FONT-FAMILY: Symbol">·</span> b6. WILLEM FREDERIK<br>
	<span style="FONT-FAMILY: Symbol">·</span> b7. GERT FRANS (gedoop Gerrit Frans)<br>
	<span style="FONT-FAMILY: Symbol">·</span> b8. CAREL<br>
	<span style="FONT-FAMILY: Symbol">·</span> b9. JAN HENDRIK<br>
	<span style="FONT-FAMILY: Symbol">·</span> b10. DANIEL STEPHANUS<br>
	<span style="FONT-FAMILY: Symbol">·</span> b11. JOHANNA MAGDALENA
</p>
<p>Van sy elf kinders, het slegs twee - b3. PIETER HENDRIK en b8. CAREL - nie in die huwelik getree nie. Hulle is 
skynbaar jonk oorlede, aangesien daar verder geen rekord van hulle, of 
enige van hulle nasate, opgespoor kon word nie.</p>
<p>Kort na sy troue neem Pieter Hendrik Henning Leliefontein oor by sy skoonpa en bedryf sy beroep as skrynwerker hier. Hy verkoop Leliefontein aan Daniël Gerhardus Cilliers en verhuis na die Graaff-Reinet distrik<sup><A href="#19">19</A></sup>.</p>
<p>Op 25 November 1783 word hy ’n Vryburger<sup><A href="#22">22</A></sup>.</p>
<p class="Foto-byskrif">‘n Afdruk van die sertifikaat ingevolge waarvan Pieter Hendrik Henning op 25 November 1783 ‘n Vryburger geword het<sup><A href="#21">21</A></sup>
-&gt; <A href="JavaScript:WysFoto('hs3/image015.jpg')">Afdruk</A></p>


<p class="Foto-byskrif">Op die volgende drie prente verskyn ’n afdruk van die kontrak van 25 Mei 1768
ingevolge waarvan die soldaat Peter Henrich Henning as boerkneg vir die boer
Gerrit Engelbrecht begin werk het<sup><A href="#18">18</A></sup></p>
<p class="Foto-byskrif"><A href="JavaScript:WysFoto('hs3/image011.jpg')">bladsy 1</A> | 
<A href="JavaScript:WysFoto('hs3/image012.jpg')">bladsy 2</A> | 
<A href="JavaScript:WysFoto('hs3/image013.jpg')">bladsy 3</A></p>



<p>Op hierdie sertifikaat word sy naam PIETER HENDRIK geskryf. Die sertifikaat magtig hom om die beroep van skrynwerker 
enige plek in die Kaap van Goeie Hoop te beoefen. Volgens oorlewering is die 
skrywer egter baie duidelik onder die indruk gebring dat Pieter Hendrik grofsmid werk gedoen het.</p>
<p>Dit word bevestig deur verskeie stukke 
gereedskap - ’n aambeeld, blaasbalk en grofsmidhamers - wat aan die 
stamvader behoort het, asook ’n groot slagyster wat hy skynbaar vervaardig 
het en wat vandag nog in skrywer se familie se besit is. Beide beroepe kan 
egter korrek wees, aangesien die skrynwerkers van destyds ook wamakers was. 
As wamaker moes hy ook met metaal werk, waarvoor hy grofsmid gereedskap nodig gehad het.</p>
<p>Gedurende hierdie dae het dit tradisie 
by die blanke inwoners van die Kaapkolonie geword dat ’n man vir homself en nie 
vir ’n “baas” werk nie. Dit was vernederend om vir ’n baas te werk.</p>
<p>Daar was algemeen aanvaar dat slegs 
slawe, rondloper Hottentotte (Khoi Khoi) en mak Boesmans (San) vir ’n baas 
gewerk het. Die enigste wyse waarop die meerderheid blankes vir hulself kon 
werk, was om te boer - veral omdat weinig van hulle enige ambag kon beoefen. Die 
eenvoudigste en goedkoopste manier van boer, veral in die 
grensdistrikte van die Kolonie, was veeboerdery. Uitgawes was 
kleiner as by akkerbou, terwyl die afsetgebied beter en wins hoër was.</p>
<p>Die Kompanjie het burgers aangemoedig 
om van die leningplaasstelsel gebruik te maak. Daarvolgens kon burgers baie 
maklik plase in die binneland teen betaling van ’n klein jaarlikse 
rekognisiegeld (“<i>quitrent</i>”) huur. ’n Boer kon self 
sy plaas gaan uitkies waar hy wou en nadat hy dit in oorleg met die landdros 
afgebaken het, kon hy dit bewoon.</p>
<p>Soos die bevolking vermeerder het, het 
grond binne die grense van die Kolonie al skaarser geword. Die meerderheid nuwe boere het dus nie 
grond van hul eie gehad nie en moes hulle vee op Staatsgrond of op die plase van 
grondeienaars laat wei. Pieter Hendrik Henning het aanvanklik in hierdie kategorie geval.</p>
<p>Nieteenstaande Pieter Hendrik Henning 
se beweerde ambagte het hy hom enkele jare na sy troue aan die oosgrens van 
die Kolonie gevestig. Vanaf 31 Maart 1779 kry hy toestemming van die Kaapse 
Goewerneur om sy vee op die plaas Weltevreden langs die Voëlrivier (destyds 
die Vogelrivier) in die Camdebo, aan die voet van die groot 
Bruintjieshoogte berge (enkele kilometers noord van die teenswoordige 
Pearston) te laat wei. Hiervoor moes hy “<i>zestien goue 
ducaten van Ind. stijle ijder ofte 24 Riksd</i>” rekognisiegeld betaal<sup><A href="#23">23</A></sup>.</p>
<p>Gedurende hierdie dae was die Boesmans 
’n ernstige bedreiging vir die grensboere van die Kolonie. Hulle het hul in 
groot getalle in die Bamboesberge en langs die Seekoeirivier skuilgehou en dan 
klein groepies uitgestuur om vee by die grensboere te steel. Heel troppe vee is 
dikwels gebuit en plaasopstalle afgebrand. Talle boere is finansieel 
geruïneer. Selfs die Camdebo was baie onveilig<sup><A href="#24">24</A></sup>. Boere moes gedurig op hulle hoede wees en ’n 
wapen saamdra wanneer hulle op hulle plase rondbeweeg het. Hulle veewagters 
moes ook bewapen word.</p>
<p>Die owerhede in die grensdistrikte het gewoonlik na herhaalde strooptogte deur Boesmans ’n kommando bestaande uit 
plaaslike burgers op die been gebring om die Boesmans agterna te sit en te 
probeer om die gesteelde veë terug te kry. Hierdie kommando’s het egter nie veel 
steun van die Kaapse owerhede gekry nie en het gewoonlik onverrigtersake teruggekeer.</p>
<p>Gedurende die sewentiger jare van die agtiende eeu het twee Nguni inboorling groepe, die Gcaleka en Rarabe Xhosa, wat 
ook veeboere was, stelselmatig suidwaarts langs die ooskus van Afrika af beweeg 
en die Visrivier bereik. Toe Goewerneur Joachim van Plettenberg laat in 1778 die 
Suurveld - die gebied wes van die groot Visrivier - besoek, het hy verskeie 
Xhosakapteins met hulle mense en vee daar tussen die boere aangetref. Om ’n 
dreigende botsing oor weiveld af te weer, kom Van Plettenberg dus met ’n 
paar ondergeskikte kapteins ooreen dat hulle oos van die Visrivier (die nuwe 
grens) sal bly. Die goewerneur maak egter die groot fout om nie sy 
grensreëlings met Rarabe, die opperhoof van die stam te bespreek nie. Aan die 
einde van 1779 vind die eerste openlike vyandighede tussen Boer en 
Xhosa agter Bruintjieshoogte plaas<sup><A href="#25">25</A></sup> - in 
die omgewing van Pieter Hendrik Henning se plaas, Weltevreden. In die somer 
van 1779/1780 ruk twee groot Burgerkommando’s onder bevel van Josua Joubert en 
Pieter Hendrik Ferreira teen die Xhosas op en verdryf hulle oor die Visrivier. 
Daar kan aanvaar word dat Pieter Hendrik Henning lid van een van hierdie twee 
kommando’s was. Ongelukkig dui die brondokumente waarin verslag oor 
hierdie kommando’s gedoen word nie die name van die burgers wat dit vergesel het 
aan nie. Slegs die leiers se name word genoem<sup><A href="#26">26</A></sup>.</p>
<p>Vyf jaar later, op 2 Desember 1784 kry 
hy toestemming om sy vee op die plaas “<i>Alleengelaten</i>” te laat wei. Hierdie plaas is enkele 
kilometers vanaf Weltevreden, stroomaf langs die Voëlrivier - suid van die 
teenswoordige Pearston. Weereens moes hy “<i>zestien goue 
ducaten van Ind. stijle ijder ofte 24 Riksd</i>” rekognisiegeld betaal. Hierdie 
vergunning is egter bietjie meer as ’n jaar later op 10 Januarie 1786 
teruggetrek. Op 10 Junie 1786 is verdere toestemming egter weer aan 
hom verleen<sup><A href="#27">27</A></sup>.</p>
<p class="Foto-byskrif">Goedkeuring word deur die Kaapse 
Goewerneur aan Pieter Hendrik Henning verleen om die plaas Alleengelaten langs 
die Voëlrivier, aan die voet van Bruintjieshoogte te beset - 2-12-1784<sup><A href="#26">26</A></sup>
-&gt; <A href="JavaScript:WysFoto('hs3/image016.jpg')">Afdruk</A></p>

<p>Ons moet ook onthou dat die boere afhanklik was van natuurlike water, soos riviere en fonteine, vir hulle vee. 
Daar was nog nie implemente soos windpompe en boorgate nie. Die Kolonie is ook 
dikwels deur groot swerms sprinkane oorval, wat alle groenigheid voor die voet 
opgevreet het. Daar was ook nie goed soos insekdoders nie. Sodra die sprinkane 
verby getrek het, het reuse troppe springbokke (trekbokke in daardie dae genoem) 
die Kolonie uit die Noorde binnegeval om die laaste grassprietjies op te vreet. 
As gevolg van hul verterende honger kon niks en niemand hulle keer nie. In 
daardie dae was die boere magteloos teen die sprinkane en trekbokke.</p>
<p>As gevolg van die sporadiese droogtes, die sprinkane en trekbokke het dit ook nie baie lank geduur voordat daar nie 
meer weiding en water op ’n bepaalde plaas vir die vee was nie en dan was die 
boer verplig om dit eenvoudig te laat lê en na nuwe weivelde te gaan soek. Omdat 
daar baie min grond binne die Kolonie beskikbaar was, was talle boere verplig om 
gedurende droogtes buite die grense na weivelde te gaan soek. Sodra dit weer 
begin reën het, het die meerderheid boere weer na die Kolonie teruggekeer. Met 
verloop van jare het die tydperk wat sommige boere buite die grense deurgebring 
het, al langer geword. Sommiges het later permanent buite die grense van 
die Kolonie gebly. Uit die belastingopgawes (opgaafrolle) wat bestudeer is kon 
die afleiding gemaak word dat Pieter Hendrik Henning en sy kinders ook in 
hierdie groep val.</p>

<p>Teen die einde van 1786, of vroeg in 1787 het Pieter Hendrik en sy gesin skynbaar na die wyk “<i>Achter de Sneeuwberg</i>” in die 
nuutgeproklameerde distrik van Graaff-Reinet getrek, want sy 
belastingopgaaf is gedurende 1787 in hierdie wyk opgeneem. 
Sy bates was reeds meer as die gemiddelde vir soortgelyke boere en was die 
volgende<sup><A href="#28">28</A></sup>. 2 x slawe, 2 x perde, 52 x 
hoenders, 200 x skape, 1 x degen. Op 20 November 1787 word die plaas 
Elandskraal in die wyk Achter de Sneeuwberg aan hom toegeken<sup><A href="#29">29</A></sup>.</p>

<p>Die afgesonderdheid waarin die mense 
agter die Sneeuberg gelewe het, het met verloop van tyd ’n groot invloed op hul 
kulturele en Godsdienstige lewe gehad. In meeste huise was daar geen boek, 
behalwe die Bybel, nie. Talle mense kon dus beswaarlik hulle naam teken. Die 
leiding van predikant, onderwyser of landdros het ontbreek. Hulle het in ’n 
kulturele, intellektuele, opvoedkundige en geestelike vakuum voortbestaan. 
Daar was onvermydelik ’n agteruitgang in die gehalte van hulle taal, 
Hooghollands. Duitse invloed (Pieter Hendrik Henning was een) en kontak met 
primitiewe rasse (soos die Hottentotte) bring mee dat hulle taal ingrypend 
begin verander het - die begin van ’n nuwe Afrikataal, Afrikaans<sup><A href="#30">30</A></sup> - die eerste en enigste Westersgeoriënteerde 
Afrikataal. Ons kan dus sê dat Pieter Hendrik Henning en sy gesin deel gehad het 
aan die vorming van hierdie nuwe taal.</p>

<p>Bykans twee jaar later, op 25 September 1789, het Pieter Hendrik Henning ook die plaas <i>Commando Drift</i> in die wyk Tarka bekom. Hy kon vir een 
jaar lank met sy veë “<i>te mogen leggen en weijden op de 
plaats genaamd de Commando Drift gelegen aan de Tarka teen rekognisie van Rds 
24</i>”<sup><A href="#31">31</A></sup>. Hierdie plaas was 
ver buite die grense van die kolonie en geleë in ’n gebied wat as uiters 
gevaarlik weens die Boesmans, beskou is. Ook hier is talle boere vanaf 
hulle plase verdrywe. Baie boere is van al hulle vee gestroop. Hoewel 
verskeie burgerkommandos van tyd tot tyd op die been gebring is om die 
Boesmans te beveg, was hulle nie baie suksesvol nie<sup><A href="#32">32</A></sup>.</p>
<p class="Foto-byskrif">Goedkeuring word deur die Kaapse 
Goewerneur aan Pieter Hendrik Henning verleen om die plaas Commando Drift in die 
Tarka te beset - 25-9-1789 -&gt; <A href="JavaScript:WysFoto('hs3/image018.jpg')">Afdruk</A></p>


<p>Pieter Hendrik Henning het dus vir ’n tydlank (tussen 1789 en 1796) op beide Elandskraal in die wyk Achter de 
Sneeuwberg en Commando Drift in die wyk Tarka geboer. Gedurende hierdie jare is 
hy herhaaldelik op beide plase deur die Boesmans getreiter. Op 9 Januarie 1790 
rapporteer die <i>veldwachtmeester</i> vir Achter 
Sneeuwberg, J D K Hattingh, dat die Boesmans op 12 Oktober 1789 ’n geweer by 
Pieter Hendrik Henning se veewagter gesteel het. Weens die voortdurende 
strooptogte van die Boesmans moes die boere hulle veewagters bewapen. Op 31 
Oktober 1789 was die Boesmans weer tussen Pieter Hendrik se veë, maar hulle kon 
niks buit nie. Die Boesmans het een Hottentot veewagter gewond, terwyl een 
Boesman geskiet is<sup><A href="#33">33</A></sup>.</p>
<p>Op 31 Januarie 1791 word 210 bokke van Pieter Hendrik Henning op sy plaas Elandskraal gesteel. As gevolg van hierdie 
diefstal, asook verskeie ander wat in veldwachtmeester Hattingh se wyk gepleeg 
is, het hy op 23 Januarie 1791 ’n kommando, waarvan Pieter Hendrik Henning 
lid was, opgeroep om die Boesmans te agtervolg. Die kommando kon egter geen veë 
terugkry nie<sup><A href="#34">34</A></sup>.</p>
<p>Intussen is die Henning gesin se lewe in die Tarka ook deur die Boesmans versuur. Op 1 November 1794 verskyn ’n 
afvaardiging bestaande uit Pieter Hendrik Henning en drie ander boere (Opperman, 
Brits en Liebenberg) voor landdros Maynier van Graaff-Reinet. Hulle 
verteenwoordig al die boere in die Tarka en versoek die landdros om ’n 
kommando op die been te bring om die plunderende Boesmans wat in die 
Bamboesberge ten noorde van die Tarka, skuil, hok te slaan. Hulle dui aan dat 
dit vir hulle onmoontlik is om langer in die Tarka te bly, omdat al hulle veë 
gesteel, hulle huise afgebrand en hulle lewens bedreig word<sup><A href="#35">35</A></sup>. Landdros Maynier, wat glad nie na die 
belange van die boere omgesien het nie, het altyd op een of ander lamsakkige 
manier probeer om die geskille tussen die boere en die plunderende inboorlinge op te los.</p>
<p>Skynbaar moes Pieter Hendrik Henning gedurende September 1794 sy plaas ontruim omdat al sy veë gesteel is - hy 
is finansieel totaal geruineer. Dit word so aangedui in die verslag wat 
gedurende Mei 1795 voor kommissaris O G De Wet gedien het. Hy moes beslis oor 
agterstallige huurgeld op leningplase in die Graaff-Reinet distrik. Pieter 
Hendrik se agterstallige huurgeld vir een jaar is kwytgeskeld asook vir die 
volgende jaar<sup><A href="#36">36</A></sup>. Hierdie verslag wat voor 
kommissaris De Wet gedien het, word gestaaf deur die opgaafrolle van die jare 
1792 en 1796 wat bestudeer is. Gedurende 1792 het Pieter Hendrik twee ryperde, 
120 hoenders en 600 skape besit<sup><A href="#37">37</A></sup>. Met die 
opname wat gedurende 1796 gemaak is het hy slegs 18 hoenders en 200 skape 
besit<sup><A href="#38">38</A></sup>.</p>
<p>Op 3 Januarie 1796 rapporteer R J Brits, die <i>Veldwachtmeester</i> vir die Tarka dat Pieter 
Hendrik Henning se huis weer deur die Boesmans afgebrand is en dat daar by talle 
ander boere gesteel is<sup><A href="#39">39</A></sup>. Skynbaar het Pieter 
Hendrik Henning hierna sy plaas in die Tarka laat lê en permanent na Achter 
Sneeuwberg teruggetrek. Commandodrift het mettertyd een van die beste 
vee- en saaiplase in die Tarka geword. Dit het ’n paar keer van eienaar 
verwissel voordat dit in 1812 die eiendom van Hermanus Potgieter en vanaf 1817 
die eiendom van Hermanus Potgieter se seun Andries Hendrik Potgieter, die latere 
Voortrekkerleier geword het<sup><A href="#40">40</A></sup>.</p>


<p>Die Potgieter geselskap het gedurende November 1835 met die Groot Trek vanaf hierdie plaas vertrek..</p>
<p>Gedurende 1789 het Pieter Hendrik Henning ook probeer om ’n plaas genaamd De Deippeners of Erasmus (vandag 
Erasmuskloof), 13 - 14 kilometer Oos van Graaff-Reinet te bekom. In ’n 
brief gedateer 13 Julie 1789 aan “Neef Baarent Burger” die <i>Veldwachtmeester</i> van die wyk Visrivier in die 
Graaff-Reinet distrik<sup><A href="#41">41</A></sup>, wat verderaan in 
Afrikaans herhaal word, word hierdie versoek gerig. Kyk volgende paragraaf vir 'n kopie van die afdruk. 
Uit hierdie brief blyk dit duidelik dat Pieter 
Hendrik Henning nie heeltemal ongeskoold soos die meeste ander boere agter die 
Sneeuberg (soos dit in die bron vermeld by voetnoot 28 gestel word), was nie, 
want sy taalgebruik, handskrif en handtekening getuig van goeie opvoeding. Ons 
moet onthou dat dit gedurende die vormingsjare van die nuwe taal, Afrikaans, 
was. Gelees in hierdie konteks, was dit ’n baie goeie brief. Die inhoud is 
beleefd, dog streng en beslis. Vergelyk ook sy handskrif en handtekening op die 
volgende dokumente: Die kontrak gedateer 25 Mei 1768, ingevolge waarvan hy vir 
Gerrit Engelbrecht begin werk het, die brief aan neef Barent Burger, 
gedateer 13 Julie 1789 en die brief wat hy op 25 Oktober 1816 aan die magistraat 
van Graaff-Reinet geskryf het. Oor ’n tydperk van agt-en-veertig 
jaar het sy handskrif nie baie verander nie. Sy handskrif en handtekening getuig 
ook van ’n sterk, selfversekerde, geskoolde en bekwame persoon. Uit hierdie 
brief kon ons heelwat van die mens Pieter Hendrik Henning leer ken.</p>
<p class="Foto-byskrif">’n Brief gedateer 13 Julie 1789 wat Pieter 
Hendrik Henning aan “Neef Baarent Burger”, die Veldwachtmeester van die wyk 
Visrivier geskryf het<sup><A href="#40">40</A></sup> -&gt; <A href="JavaScript:WysFoto('hs3/image020.jpg')">Afdruk</A></p>


<p>Dit blyk egter of Pieter Hendrik toe 
nie hierdie plaas gekry het nie, want daar word nêrens weer na hierdie plaas 
verwys nie. Die brief aan “Neef Baarent Burger” lui egter as volg:</p>
<p><i>“Geagte Neef Baarent Burger</i></p>
<p><i>Na my hartlike toewensing van goeie gesondheid, wens ek u die volgende versoek te rig: Dat u 
aan die menere Droest ’n skrywe rig waarin u my situasie en aanspraak 
verduidelik met betrekking tot die gedeelte van die plaas aan die Grootvisrivier 
bekend as De deippeners of Erasmus, bokant Blaauwkrans geleë.</i></p>
<p><i>U is ten volle bewus van ons destydse onderhandeling en ooreenkoms en die feit dat ek eerste 
aanspraak op diè plaas het, maar dit het nou aan my bekend geword dat ene mnr 
Jacob van Straten met die huidige veldwagmeester onderhandel oor dieselfde stuk 
grond. Hulle het intussen al die grond gaan besigtig. Ek sal dit waardeer as u 
hierdie saak sonder versuim in die reine stel.</i></p>
<p><i>U word in goeie vriendskap en met die beste wense gegroet.</i></p>
<p><i>U dienswillige Neef</i></p>
<p><i>P H Henning</i></p>
<p><i>Grootvisrivier</i></p>
<p><i>Dese 13 Julie 1789”</i></p>

<p>Gedurende 1798 is Pieter Hendrik Henning en sy gesin se belastingopgaaf op die plaas van Jacob Pretorius in die 
gebied Achter Sneeuwberg opgeneem. Hy besit die volgende: 5 x 
Hottentotmans, 5 x Hottentotvroue, 4 x perde, 246 x hoenders, 1614 x skape<sup><A href="#42">42</A></sup>.</p>
<p class="Foto-byskrif">Die bladsy in die Opgaafrol van die wyk 
Achter de Sneeuwberg, distrik Graaff-Reinet vir die jaar 1798 waarop die 
besonderhede van Pieter Hendrik Henning voorkom<sup><A href="#41">41</A></sup>
 -&gt; <A href="JavaScript:WysFoto('hs3/image022.jpg')">Afdruk</A></p>

<p>Alle kinders ouer as 16 jaar se bates is apart van hulle ouers opgeneem, ten spyte van die feit dat hulle 
nog by hulle ouers ingewoon het. So het b1. Johannes Gerhardus (nog 
ongetroud) agt perde, nege-en-dertig hoenders en 286 skape gehad. Die 
sestienjarige Jacobus Cornelis (b5) het vyftien hoenders en 
nege-en-vyftig skape besit.</p>
<p>Teen hierdie tyd was die Sneeuberge die enigste streek op die noordgrens van Graaff-Reinet waar die Boesmans nie die 
oorhand oor die boere kon kry nie. Hoewel hier wel van tyd tot tyd strooptogte 
plaasgevind het, was dit die moeite werd om vir hierdie streek te veg. Die 
Sneeuberge lê hoër as die omringende land en vang gevolglik meer reën. Die 
weiveld is uitstekend vir skape. Die land is bergagtig, maar tussen die berge en 
rante lê daar vrugbare grond, wat vir akkerbou geskik is. Verder was die gebied 
waterryk<sup><A href="#43">43</A></sup>.</p>
<p>Die opgaafrolle van 1800<sup><A href="#44">44</A></sup> dui aan dat Pieter Hendrik Henning drie 
leningplase in die wyk Achter Sneeuwberg besit - Elandskraal (20 uur se ry te 
perd vanaf die drosdy in Graaff-Reinet), Roode Taaibosch (22 uur se ry te perd 
vanaf die drosdy in Graaff-Reinet) en Klipplaat. Al drie plase lê langs die 
bo-lope van die Visrivier. Hy besit die volgende: 5 x Hottentotmans, 6 x 
Hottentotvroue, 8 x aanteelperde, 244 beeste, 1810 skape.</p>
<p>Johannes Gerhardus(b1) was reeds 
getroud en het die volgende bates gehad: elf perde, nege-en-veertig beeste en 
349 skape. Jacobus Cornelis (b5), nog ongetroud, het twee perde, 25 beeste en 98 
skape besit. Willem Frederik (b6) het twee perde, 14 beeste en 86 skape gehad. 
Al drie seuns het egter nog by hulle ouers gewoon.</p>
<p>Daar is skynbaar net een 
belastingopgaaf gedurende die jare 1802 - 1804 opgeneem. In hierdie opgawe 
word aangedui dat die gesinne en bates van Pieter Hendrik en sy seuns Johannes 
Gerhardus en Gert Frans in die wyk “Achter de Rhenosterberg” opgeneem is. 
Rhenosterberg lê reg Noord van die gebied Achter Sneeuwberg en val vandag in die 
distrik Middelburg. Gedurende hierdie dae het die wyk “Rhenosterberg” slegs ’n 
vlottende bevolking van trekboere gedra, wat dikwels deur die Boesmans 
teruggedrywe is<sup><A href="#45">45</A></sup>. Pieter Hendrik se bates het 
gedurende hierdie jare tot die volgende aangegroei<sup><A href="#46">46</A></sup>: Hottentotmans bo 16 jaar-4, 
Hottentotseuns-2, Hottentotvroue bo 14 jaar-4, 
Hottentotdogters-3, Slawe ouer as 16 jaar-1, Ryperde-3, 
Aanteelperde-5, Trekosse-10, Aanteelbeeste-170, 
Hamels-194, Aanteelskape-1716, Bokke-93, Varke-4, Waens-2, Heelwat gesaaides.</p>
<p>Johannes Gerhardus (b1) en sy vrou het 
ook teen 1802-1804 reeds ’n mooi boerdery aan die gang gehad. Sy bates was die 
volgende: Een Hottentot man, een Hottentot seun, twee ryperde, agt 
aanteelperde, twaalf trekosse, 24 aanteelbeeste, 30 hamels, 420 skape, 116 
bokke, heelwat gesaaides en een wa. Hulle het egter nog by hul ouers gewoon.</p>
<p>Jacobus Cornelis (b5) het teen 1802-1804 reeds vanaf Achter Sneeuwberg weggetrek. Willem Frederik (b6) het 
op hierdie tydstip in die wyk “Op de Sneeuwberg” gewoon. Hy was ook reeds 
getroud en het die volgende besittings gehad: Een ryperd, agt trekosse, 26 
aanteelbeeste, 130 aanteelskape, 83 bokke en een wa.</p>
<p>Gert Frans (b7) was ook reeds oud genoeg om op sy eie belas te word, hoewel hy nog by sy ouers inwoon. Sy bates 
was die volgende: een ryperd, sestien aanteelbeeste, 50 skape en 86 bokke.</p>

<p>In die Opgaafrolle van 1809<sup><A href="#47">47</A></sup> word aangedui dat Pieter Hendrik Henning die 
eienaar van die plase Elandskraal en Roode Taaibosch, in die wyk Achter 
Sneeuwberg was. Dit is bekend dat Pieter Hendrik se derde seun, Willem Frederik 
(b6), op 15 Mei 1807 die plaas Klipplaat aan Jan Hendrik Viljoen verkoop het<sup><A href="#48">48</A></sup>.</p>
<p class="Foto-byskrif">’n Bewys gedateer 15 Mei 1807 dat Willem Frederik Henning (b6) die plaas Klipplaat, 
’n buurplaas van Elandskraal, aan Jan Hendrik Viljoen verkoop het<sup><A href="#47">47</A></sup>
 -&gt; <A href="JavaScript:WysFoto('hs3/image024.jpg')">Afdruk</A></p>

<p>Die 1809 Opgaafrolle dui aan dat Pieter Hendrik onder andere 3000 skape besit het. Dit was ook ’n goeie jaar vir 
gesaaides. Hy het twee mud koring (tarwe in daardie dae genoem) en twee mud gars 
gesaai en 73 mud koring en 22 mud gars ge-oes. Pieter Hendrik se bates het in 
hierdie jaar ’n hoogtepunt bereik. Wat baie interessant in hierdie opgawe 
is, is dat hy ook 1800 wynstokke gehad het. Dit is duidelik dat die Hennings 
alle boerderyvertakkinge beproef het: beeste, perde, skape, bokke, varke, 
hoenders, gesaaides en selfs wynbou. Die stook van brandewyn het vroeg gedurende 
die negentiende eeu ’n baie gewilde praktyk in Graaff-Reinet geword en dit blyk 
dat Pieter Hendrik Henning hieraan meegedoen het<sup><A href="#49">49</A></sup>. Hy het ook drie slawe mans, vier slawe seuns en 
twee slavinne besit.</p>

<p>Teen 1814 woon slegs Gert Frans (b7) met sy eerste vrou en Daniël Stephanus (b10) nog by hul ouers op Elandskraal<sup><A href="#50">50</A></sup>, terwyl Johannes Gerhardus (b1) in die omgewing 
woon - vermoedelik op die aangrensende plaas Zoetfontein. Die doopregister 
van een van Johannes Gerhardus se kinders wat gedurende hierdie tyd gebore 
is, dui aan dat hulle te Zoetfontein gewoon het. Die jare 1813, 1814 en 1815 was 
geweldige droë jare<sup><A href="#51">51</A></sup> en dit blyk dat die ander 
seuns as gevolg hiervan weggetrek het. Dit word ook weerspieël in die 
opgaafrolle van 1814<sup><A href="#52">52</A></sup>. Die getalle van sy veë 
het aansienlik verminder en hy het gedurende hierdie jaar niks geplant nie.</p>
<p>Pieter Hendrik het gedurende 1819, toe 
hy 79 jaar oud was, opgehou boer. Gedurende hierdie jaar het hy sy plaas 
Elandskraal in twee verdeel en aan sy twee seuns Gert Frans (b7) en Daniël 
Stephanus (b10) oorgedra. Die plaas Roode Taaibosch is na Jan Hendrik (b9) 
oorgedra<sup><A href="#53">53</A></sup>.</p>
<p>As gevolg van die groot droogte wat tussen die jare 1820 en 1823 geheers het<sup><A href="#51">51</A></sup>, het 
Jan Hendrik (b9) gedurende 1821 Roode Taaibosch laat lê en permanent die 
binneland in getrek. Gedurende 1824, nadat Pieter Hendrik oorlede is, het Gert 
Frans (b7) ook sy wa gepak en permanent die binneland ingetrek. Slegs Daniël 
Stephanus (b10) het hierna op sy helfte van Elandskraal agtergebly. Vandag na 
bykans 200 jaar, woon ’n nasaat van Daniël Stephanus Henning (b10), nog op 
hierdie deel van Elandskraal. Dit is Johannes Jacobus Coetzee, die seun van 
b10.c6.d3.e1. Lucya Aletta Henning (getroud Coetzee).</p>
<p>Ten einde ’n duideliker beeld van die 
toestande waaronder Pieter Hendrik Henning en sy gesin gelewe het te vorm, word 
’n kort relaas van gebeure aan die oosgrens vanaf die eerste grensoorlog 
gedurende 1779 gegee: Nadat die twee Burgerkommando’s (waarvan Pieter 
Hendrik Henning waarskynlik lid was) die Xhosas oor die Visrivier teruggedryf 
het, was die orde geensins finaal herstel nie. Kort na hierdie eerste “oorlog”, 
was die Xhosas al weer met hulle vee aan die westekant van die Visrivier. 
Landdros Woeke van Graaff-Reinet moes op ’n stadium gedurende 1789 die 
burgeroffisiere versoek om die Xhosas weer oor die grens terug te dryf (tweede 
Xhosa oorlog), omdat die Kompanjiesregering - behep met besuiniging - 
hom nie genoeg manskappe wou gee om Van Plettenberg se skeidingsbeleid deur te 
voer nie. Vir die oosgrensboere was die toestand weldra heeltemal ondraaglik. 
Hulle was ontnugter en teleurgestel deur die regering van die Hollandse 
Oos-Indiese Kompanjie. Hulle het onder andere die volgende van die regering 
gedink: Dat hy korrup was; dat hy onbevoegde amptenare gehad het wat onsimpatiek 
teenoor die gewone burgers in die grensdistrikte was; dat die regering hulle nie 
wou toelaat om hulself, hul families en hul besittings teen plunderende 
barbare te verdedig nie; hulle nie wou toelaat om hul gesteelde veë te gaan 
terughaal nie; hulle nie wou toelaat om met die swartes handel te dryf nie; nie 
in staat was om hulle te verdedig nie; onbevoeg was om die 
kolonie se grense te verdedig; belastings gehef het waarvoor die gewone burgers 
geen voordeel ontvang het nie; vriendskapsverdrae met die vyand 
gesluit het; niks gedoen het om hul opvoedkundige en geestelike welvaart te 
verbeter nie. Die inwoners van Swellendam en Graaff-Reinet het openlik teen 
die Kompanjie in opstand gekom. Op Graaff-Reinet het ’n groep gewapende 
boere op 6 Februarie 1795 landdros Maynier - wat baie ongewild was - gelas 
om die drosdy te verlaat. Voorts het hulle geweier om die Kompanjie se wette te 
erken of sy belastings te betaal. Gedurende April 1795 het 267 burgers van 
Graaff-Reinet ’n brief aan Goewerneur AJ Sluysken gerig waarin hulle 
landdros Maynier verkla dat hy nie sy plig doen nie - onder andere dat hy nie 
vir hulle beveiliging sorg nie. Pieter Hendrik Henning was een van die 
ondertekenaars van hierdie brief aan die laaste Hollandse goewerneur aan 
die Kaap<sup><A href="#54">54</A></sup>.</p>

<p class="Foto-byskrif">’n Brief wat die 76-jarige Pieter Hendrik 
Henning op 25 Oktober 1816 aan die landdros van Graaff-Reinet geskryf het, 
waarin hy toestemming verleen dat sy seun Gert Frans (b7.) hom in ’n hofsaak mag 
verteenwoordig. Let veral op die ooreenkoms tussen sy handskrif en handtekening 
in hierdie brief en die brief wat hy 27 jaar vroeër - geskryf 
het -&gt; <A href="JavaScript:WysFoto('hs3/image026.jpg')">Afdruk</A></p>

<p>Op 4 Augustus 1795 het Pieter Hendrik 
Henning weer saam met vyftien ander burgers ’n sterk bewoorde brief 
aan die nuwe waarnemende landdros van Graaff-Reinet gerig waarin hulle hom 
versoek om streng teen ’n groep Hottentotte op te tree wat besig was om 
andere tot ’n opstand/oproer op te stook<sup><A href="#55">55</A></sup>.</p>
<p>Intussen was die Kompanjiesbewind se dae aan die Kaap getel, want in September 1795 het Brittanje beheer oor die Kaap 
aanvaar<sup><A href="#56">56</A></sup>. Teen 1797 was die toekomstige 
twispunte wat die Suid-Afrikaanse geskiedenis vir die volgende 200 jaar sou 
kenmerk, reeds in Graaff-Reinetdistrik aanwesig, naamlik die botsing tussen 
Boer, Swartman en Brit. Hierdie hoofstuk dien as bewys dat Pieter Hendrik 
Henning, wat hom te midde van hierdie woelinge bevind het, deel daaraan gehad het.</p>
<p>Daar is ’n teorie dat nie alle Graaff-Reinetters in opstand teen die owerhede was nie. Die teorie wil dit hê 
dat die suiderlinge (Graaff-Reinetters) onder liberale invloed deelgeneem het 
aan die politieke oproer en geweier het om die eed van trou jeens Brittanje af 
te lê. Aan die ander kant het die noorderlinge (diegene wat anderkant die 
Sneeuberg gewoon het <i>en waarvan Pieter Hendrik Henning 
en sy gesin deel was</i>) nie aan die suidelike “rebellies” deelgeneem nie en 
het trou aan die nuwe regering gesweer. Hulle was die isolasioniste, baie 
wetsgehoorsaam, ongeletterd en uiters konserwatief. Hulle was die egte 
Trekboere. In teenstelling met die algemene mening, was hulle nie so danig 
anti-Brits nie, maar wel anti-modern. Hulle baseer hulle lewenswyse op die Bybel 
en weier om enigiets wat nuwerwets is, te aanvaar<sup><A href="#57">57</A></sup>. Toe die kommandodiens tydens die Graaff-Reinet 
opstand in ander distrikte begin verslap het, het die Sneeubergers, wat minder 
in politiek belanggestel het, vasberade die stryd teen die Boesmans en Xhosas 
voortgesit<sup><A href="#58">58</A></sup>. Op die Oosgrens het die 
gespanne verhouding tussen die blankes en die Xhosas onder die nuwe bewind 
voortgeduur. Die hoofbron van moeilikhede was die stamme wat deur die 
opperhoof Gaika oor die Visrivier gedryf is en wat hulle in die Suurveld 
gevestig het. Hulle vrees vir Gaika se wraak was so sterk, dat niks behalwe 
geweld hulle sou dwing om na hulle kant van die grens terug te keer nie, en dit 
wou die Britse bewindhebbers nie gebruik nie. Teen 1802 het die Boere besef dat 
slegs ferme gewapende optrede die posisie aan die grens kon red.</p>
<p>Die Kaapse regering wou dit nie doen 
nie, dus moes die grensboere self die wapen opneem en is ’n kommando onder bevel 
van Tjaart van der Walt (Tjaart van der Walt is 'n agter-agter grootoupa aan moederskant van die outeur)
 op die been gebring - die derde Xhosa-oorlog. Gedurende die tydperk 1806 tot 1834 - d.w.s. tot net voor die 
begin van die Groot Trek - was die Kaap as kroonkolonie volkome aan die Britse 
regering ondergeskik. Die owerhede was onsimpatiek teenoor die gewone volk. 
Die Britse regering het wel die strategiese waarde van die Kaapse hawens besef, 
dog het die binneland as nutteloos beskou. Die regering was dus onwillig om geld 
vir die beskerming van die binneland uit te gee. Hoewel goewerneurs soos 
John Cradock en lord Charles Somerset pogings aangewend het om die Xhosas 
op hulle plek te hou, het die Britse Regering telkens ’n stokkie voor hulle 
pogings gesteek. Na die vyfde Xhosa-oorlog gedurende 1819, het Somerset, om die 
vrede te bewaar, die gebied tussen die Vis- en die Keiskamma riviere tot 
neutrale gebied, wat deur niemand bewoon mag word nie, verklaar. Dit het 
egter so ’n heftige reaksie in filantropiese kringe in Brittanje uitgelok dat 
dit ongedaan gemaak moes word. In 1833 is die kommandostelsel aan die grens 
afgeskaf, want volgens die filantrope is dit slegs deur die grensboere 
gebruik om beeste van die Xhosas te roof. Vir die reeds weerlose boere was dit 
’n bittere slag, want nou was hulle glad nie meer in staat om hulself en hul 
eiendom te verdedig nie. Teen Desember 1834 was die sesde Xhosa-oorlog in 
volle swang. Duisende krygers in kleiner eenhede het wyd en syd dood en 
verwoesting onder die grensbewoners gesaai. Een van Pieter Hendrik Henning 
se kleindogters, Elizabeth Catharina Booysen (die dogter van b4. Anna Maria 
Henning en Zacharias Booysen) wat met haar neef b5.c2. Pieter Hendrik Henning 
getroud was, is onder andere op hulle plaas De Put, in die Brakrivier 
veldkornetskap deur die Xhosa-krygers vermoor<sup><A href="#59">59</A></sup>.</p>
<p>Onder leiding van goewerneur D’Urban 
en Lt-Kol Harry Smith het die troepe, weereens bygestaan deur die 
burgerkommando’s, ’n teenaanval geloods en die oorlog beëindig.</p>
<p>Teen hierdie agtergrond van 
voortdurende gevaar, ongunstige natuurelemente, onherbergsaamheid, 
onsimpatieke houding van die regering, het Pieter Hendrik Henning en 
sy vrou hulle kinders grootgemaak. Al hulle kinders, behalwe Daniël 
Stephanus, die jongste seun, het sodra hulle oud genoeg was om die ouerhuis 
te verlaat en te trou, hulle waens gepak en dieper die binneland ingetrek. Hulle 
was dus tipiese trekboere van daardie tyd. Daniël Stephanus het egter op sy 
ouers se plaas agtergebly.</p>
<p class="Foto-byskrif"><IMG style="WIDTH: 580px" src="hs3/image028.png" width=580 ><br>
Die ligging van die plase en gebiede waar 
Pieter Hendrik Henning en sy gesin tussen die jare 1779 en 1823 gewoon het</p>

<p>Elizabeth Catharina Engelbrecht, die 
eggenote van Pieter Hendrik Henning, het sekerlik net so ’n belangrike bydrae 
gelewer tot al die duisende HENNING nasate wat vandag in Suid-Afrika rondloop. 
Sy is inderwaarheid die stammoeder van al die persone vermeld in hierdie boekie. 
Elizabeth Catharina is op 17 Januarie 1753 in die distrik van Stellenbosch, wyk 
Drakenstein (Paarl) gebore<sup><A href="#18">18</A></sup>. Haar vader was 
GERRIT (of Gerdt) ENGELBRECHT en haar moeder CATHARINA ELIZABETH DE 
JONG. Gerrit Engelbrecht het in 1733 uit Norden, Oos-Friesland in Suid-Afrika 
aangekom. Hy het in 1756 ’n Vryburger geword. Met sy verkryging van 
burgerskap was hy ’n timmerman te Drakenstein, maar het later begin boer<sup><A href="#60">60</A>, <A href="#18">18</A></sup>. Dit is hoe Pieter Hendrik Henning in 1768 by 
hom uitgekom het.</p>
<p>Catharina Elizabeth De Jong was weer 
die dogter van Kreliz Cornelisz De Jong wat vanaf Amsterdam gekom het en 
Elizabeth Kops of Kobbesz - sy was die dogter van ’n slavin<sup><A href="#61">61</A></sup>. Hulle het te Drakenstein gewoon.</p>
<p>Pieter Hendrik Henning sterf op 4 
Julie 1823 in die rype ouderdom van 82 jaar en ses maande en sy eggenote 
Elizabeth Catharina op 11 Februarie 1845 in die ouderdom van 92 jaar en een 
maand<sup><A href="#62">62</A></sup>. Hulle het dus ’n vrugbare huwelik van 
55 jaar gehad, wat baie min van hulle nasate tot vandag toe, hulle kon nadoen en 
wat selfs in die huidige tydvak ’n uitsonderlike prestasie is - hoeveel te meer 
in daardie dae, toe daar baie min, indien enige, mediese fasiliteite 
beskikbaar was. Elizabeth Catharina het ten tye van haar dood te Cradock gewoon. 
Sy is egter nie in die dorpsbegraafplaas begrawe nie. Daar word vermoed dat sy 
op een van die Henningplase in die distrik begrawe is. Die Henninggesin 
was, soos die meerderheid Oos-grens Boere, stil, nederige, Godsdienstige, maar 
tog geharde mense - ’n tipiese voorbeeld van die boustene waarop die 
Afrikanervolk gebou sou word.</p>
<p>Ten slotte wil die outeur graag ’n 
fout in bykans alle algemene genealogiese - en biografiese werke wat in 
Suid-Afrika beskikbaar is, waarin ons ou stamvader behandel word, uitwys. Die 
heel eerste algemene genealogiese werk waarin die stamvaders van die oudste 
Suid-Afrikaanse families uiteengesit word is C.C. de Villiers se <i>Geslagt-register der oude Kaapsche familiën</i>, wat in 
1893 verskyn het. Op bladsy 320 word Pieter Hendrik Henning en sy kinders 
behandel. De Villiers dui slegs die naam PIETER HENDRIK aan, soos dit in 
Suid-Afrika verander het (hiermee word geen fout gevind nie). Gedurende 1946 het 
J. Hoge egter ’n werk met die titel <i>Personalia of the 
Germans at the Cape, 1652 - 1806</i> in die Argief-jaarboek vir Suid-Afrikaanse 
geskiedenis, 1946 gepubliseer. Hy dui op bladsy 150 foutiewelik aan dat ons ou 
stamvader se name oorspronklik PETER HEINRICH HENNING en nie PETER HENRICH 
HENNING was. Daar is ’n duidelike verskil tussen die name Hendrik en Heinrich. 
Alle algemene genealogiese- en biografiese werke wat hierna in 
Suid-Afrika gepubliseer is, het skynbaar Hoge as bron gebruik en 
voortgegaan om die foutiewe naam aan te gee. Hier word onder andere na die 
volgende werke verwys: Hoge J.: <i>Bydraes tot die 
genealogie van ou Afrikaanse families (Verbeterings en aanvullings op die 
Geslacht-register der oude Kaapsche familiën van C.C. De Villiers</i>, 
Amsterdam, 1958; Redelinghuys J.H.:<i>Die Afrikaner-familienaamboek</i>, Kaapstad, 1954, p.112; Pama C.: <i>Die Groot Afrikaanse familienaamboek</i>, Kaapstad, 1983, 
p.156; Malherbe D.F. du T.:<i>Stamregister van die 
Afrikaanse volk</i>, Stellenbosch, 1966, p.426; De Villiers C.C. en C. Pama: <i>Geslagsregister van die ou Kaapse families</i>, Vol I, 
Kaapstad, 1981, p.304; Heese J.A. en R.T.J. Lombard: <i>Suid-Afrikaanse Geslagsregisters</i>, Vol 3, 1992, p.314.</p>

<h3>VOETNOTE</h3>
<ol>
<li class="Voetnota"><a name="1"></a>Encyclopaedia Britannica, 200 th Anniversary Edition, 1969, Vol 14, p.88<br><br>
<li class="Voetnota"><a name="2"></a>Lippstadt publisiteitsbrosjure: Erobern Sie Lippstadt<br><br>
<li class="Voetnota"><a name="3"></a>Doopregister Evangelish Kirchengemeinde, Brûderstr 13, 4780 Lippstadt, Buch 1 S. 343<br><br>
<li class="Voetnota"><a name="4"></a>Gedurende 1984 was Dr Walberg die hoofargivaris van die Lippstadt stadsargief en Herr Becker, die kurator van die Heimatmuseum, Lippstadt. Beide hierdie persone, sowel as verskillende briewe wat die skrywer vanaf die argief van die Evangeliese Kerk, Lippstadt ontvang het, bevestig dat die verskillende spellings een en dieselfde persoon is<br><br>
<li class="Voetnota"><a name="5"></a>Thurmann E: Burgerbuch der Stadt Lippe/Lippstadt 1576 - 1810. Lippstadt 1983. p.77<br><br>
<li class="Voetnota"><a name="6"></a>Doopregisters Evangelish Kirchengemeinde, Brûderstr 13, 4780 Lippstadt, Buch 1/315, 1/323, 1/330, 1/332, 1/336, 1/340, 1/343, 1/346, 2/8, en 2/15<br><br>
<li class="Voetnota"><a name="7"></a>Thurmann E: Burgerbuch der Stadt Lippe/Lippstadt 1576 - 1810. Lippstadt 1983<br><br>
<li class="Voetnota"><a name="8"></a>Begrafnisinskrywing, Evangelish Kirchengemeinde Lippstadt, Buch 2S.134<br><br>
<li class="Voetnota"><a name="9"></a>Thumann E: Op. cit. p.118<br><br>
<li class="Voetnota"><a name="10"></a>Huweliksinskrywing, Evangelish Kirchengemeinde Lippstadt, Buch 2S.100<br><br>
<li class="Voetnota"><a name="11"></a>Doopinskrywing, Evangelish Kirchengemeinde Lippstadt, Buch 2, Seite 72<br><br>
<li class="Voetnota"><a name="12"></a>Encyclopaedia Britannica, 200 th Anniversary Edition, 1969, Vol. 20, pp. 273 - 278<br><br>
<li class="Voetnota"><a name="13"></a>http://vocopvarenden.nationaalarchief.nl , Uitgebreid zoeken Peter Hendrik Henning<br><br>
<li class="Voetnota"><a name="14"></a>Hoge J.: Personalia of the Germans at the Cape, 1652 - 1806 (Argief-jaarboek vir Suid-Afrikaanse geskiedenis, negende jaargang) p.150 en Leibbrandt H.C.V.: Precis of the Archives of the Cape of Good Hope Requesten (Memorials) 1715 - 1806, Vol II, p.569. Leibbrandt dui foutiewelik aan dat Peter Henrich gedurende 1768 by die Kaap aangekom het<br><br>
<li class="Voetnota"><a name="15"></a>Hesselbarth, “Uber Lippstädter Häuserbesitz”, 1903, S.24, Nr 462 und S.26 Nr 531<br><br>
<li class="Voetnota"><a name="16"></a>Klockow H: Stadt Lippe - Lippstadt. p.196<br><br>
<li class="Voetnota"><a name="17"></a>VC 45, Generale Monsterrolle. Jaarlikse lys van offisiere, soldate en matrose aan die Kaap, 1760, 1763 - 1771, Lys vir 1766 p.38; Lys vir 1767 p.7. Kaapse Argiefbewaarplek (KAB)<br><br>
<li class="Voetnota"><a name="18"></a>Nederduits Hervormde Kerk Argief, Jacob Maréstr, Pretoria: P1 Vol 1/1/1<br><br>
<li class="Voetnota"><a name="19"></a>Le Roux J.G. en W.G. le Roux: Ons Drakensteinse Erfgrond. Boekie no 9 — Klein Drakenstein. p 34<br><br>
<li class="Voetnota"><a name="20"></a>CJ 1153:76. Kaapse Argiefbewaarplek<br><br>
<li class="Voetnota"><a name="21"></a>Huweliksregister Paarl 1768<br><br>
<li class="Voetnota"><a name="22"></a>1/STB 15/1 vol 369. Kaapse Argiefbewaarplek<br><br>
<li class="Voetnota"><a name="23"></a>RLR 26, folio 69, Wildschutteboek, Kaapse Argiefbewaarplek<br><br>
<li class="Voetnota"><a name="24"></a>Van der Merwe P.J.: Die Noordwaartse beweging van die Boere voor die Groot Trek (1770-1842), Den Haag, 1937, p. 10-11<br><br>
<li class="Voetnota"><a name="25"></a>Henning C.G.: A Cultural History of Graaff Reinet (1786 - 1886). Verhandeling ter vervulling van die graad D Phil aan die Universiteit van Pretoria, 1971, p.3; Wagenaar E.J.C.: A Forgotten Frontier Zone - Settlement and reactions in the Stormberg Area between 1820 - 60. (Argiefjaarboek 1982, Deel II, Pretoria, 1984) p. 117.; Smithers A.J.: The Kaffir Wars 1779 - 1877, London, 1973, pp.38 - 39; Standard Encyclopaedia of Southern Africa 1972, Vol 5, pp.55 - 57<br><br>
<li class="Voetnota"><a name="26"></a>VC 163, Verslae oor die onrus aan die Kaap 1778 - 1780, Kaapse Argiefbewaarplek<br><br>
<li class="Voetnota"><a name="27"></a>RLR 33, folio 32, Wildschutteboek, Kaapse Argiefbewaarplek<br><br>
<li class="Voetnota"><a name="28"></a>J 107 Opgaafrol Graaff-Reinet 1787, Kaapse Argiefbewaarplek.<br><br>
<li class="Voetnota"><a name="29"></a>1 GR 14/113 Lys van inwoners Graaff-Reinet 1787, Kaapse Argiefbewaaplek<br><br>
<li class="Voetnota"><a name="30"></a>Henning C.G.: Op. cit. p.37 en Henning C.G.: Die Kultuurontwikkeling van Graaff-Reinet, 1786 - 1986, Lantern, Julie 1986, Jaargang 35, nr 2, p.36<br><br>
<li class="Voetnota"><a name="31"></a>RLR 42, folio 91, Wildschutteboek, Kaapse Argiefbewaarplek<br><br>
<li class="Voetnota"><a name="32"></a>Van der Merwe P.J.: Op. cit. pp. 15 - 19<br><br>
<li class="Voetnota"><a name="33"></a>VC 882. Verslae deur Veldwachtmeesters, Graaff-Reinet 1786 - 1795, p.110., Kaapse Argiefbewaarplek.<br><br>
<li class="Voetnota"><a name="34"></a>VC 882. Op. cit. p.157. Kaapse Argiefbewaarplek<br><br>
<li class="Voetnota"><a name="35"></a>VC 884. Briewe van Veldwachtmeesters en andere aan die landdros te Graaff-Reinet en Swellendam, Kaapse Argiefbewaarplek.<br><br>
<li class="Voetnota"><a name="36"></a>VC 871. Briewe, opgawes van huurgeld verskuldig op leningplase in Graaff-Reinet; Rekords van die militêre hof, Graaff-Reinet, geval 225R., Kaapse Argiefbewaarplek<br><br>
<li class="Voetnota"><a name="37"></a>J 110 Opgaafrol Graaff-Reinet 1792, p.23., Kaapse Argiefbewaarplek<br><br>
<li class="Voetnota"><a name="38"></a>J 113 Opgaafrol Graaff-Reinet 1796, Kaapse Argiefbewaarplek.<br><br>
<li class="Voetnota"><a name="39"></a>VC 884. Op. cit., los dokument voor in bundel genommer bl.800, Kaapse Argiefbewaarplek<br><br>
<li class="Voetnota"><a name="40"></a>Duvenhage G.D.J: Van die Tarka na die Transgariep, 1981. p.142<br><br>
<li class="Voetnota"><a name="41"></a>1/G.R 13/2 Landdros Argief Graaff-Reinet 1781 - 1800, Kaapse Argiefbewaarplek<br><br>
<li class="Voetnota"><a name="42"></a>J 115, Folio 20, Opgaafrol Graaff-Reinet 1798, Kaapse Argiefbewaarplek<br><br>
<li class="Voetnota"><a name="43"></a>Van der Merwe P.J.: Op. cit. p.21<br><br>
<li class="Voetnota"><a name="44"></a>J 118, folios 2,3 en 11 Opgaafrol Graaff-Reinet 1800, Kaapse Argiefbewaarplek <br><br>
<li class="Voetnota"><a name="45"></a>Van der Merwe P.J.: Op. cit. p.23<br><br>
<li class="Voetnota"><a name="46"></a>J 122, folios 5 en 14, Opgaafrol Graaff-Reinet 1802 - 1804, Kaapse Argiefbewaarplek.<br><br>
<li class="Voetnota"><a name="47"></a>J 131, inskrywing 376 tot 381, Opgaafrol Graaff-Reinet 1809, Kaapse Argiefbewaarplek<br><br>
<li class="Voetnota"><a name="48"></a>1/G.R 13/3 Landdros Argief Graaff-Reinet 1801 - 1819, Kaapse Argiefbewaarplek<br><br>
<li class="Voetnota"><a name="49"></a>Henning C.G.: Op. cit. p.62<br><br>
<li class="Voetnota"><a name="50"></a>J 73 Opgaafrol Cradock 1814, Kaapse Argiefbewaarplek <br><br>
<li class="Voetnota"><a name="51"></a>Van der Merwe PJ: Op. cit. p.204<br><br>
<li class="Voetnota"><a name="52"></a>J 73 Opgaafrol Cradock 1814, Kaapse Argiefbewaarplek<br><br>
<li class="Voetnota"><a name="53"></a>J 83 Opgaafrol Cradock 1819, Achter Sneuwberg, inskr. 182, Kaapse Argiefbewaarplek <br><br>
<li class="Voetnota"><a name="54"></a>VC 883. Landdros &amp; Heemrade, militêr, Graaff-Reinet 1786 - 1836, p.34., Kaapse Argiefbewaarplek.<br><br>
<li class="Voetnota"><a name="55"></a>VC884. Op. cit, inskr 407, Kaapse Argiefbewaarplek.<br><br>
<li class="Voetnota"><a name="56"></a>Henning C.G.: A Cultural History of Graaff Reinet (1786 - 1886) p. 25 - 30; Wagenaar E.J.C.: Op. cit. p.124.; Stead J.L.: The Development and Failure of the Eastern Cape Separatist Movement (Argiefjaarboek 1982, Deel II, Pretoria, 1984) pp.1 - 2<br><br>
<li class="Voetnota"><a name="57"></a>Henning C.G.: A Cultural History Op.cit. p. 34 en Henning C.G., Kultuurontwikkeling Op. cit. p.38. <br><br>
<li class="Voetnota"><a name="58"></a>Van der Merwe P.J.: Op. cit. p.22 <br><br>
<li class="Voetnota"><a name="59"></a>Sterfregister 1373/35.6, Kaapse Argiefbewaarplek<br><br>
<li class="Voetnota"><a name="60"></a>De Villiers C.C. en C. Pama: Geslagsregister van die Ou Kaapse Families. 1981. Deel 1. p.198<br><br>
<li class="Voetnota"><a name="61"></a>De Villiers C.C. en C. Pama: Op. cit. p.364. en Heese J.A. en R.T.J. Lombard: Suid-Afrikaanse geslagsregisters, Vol 4, Pretoria 1992, p.106.; Heese H.F.: Groep sonder Grense (die rol en status van die gemengde bevolking aan die Kaap, 1652 - 1795). Bellville, 1984, p.47<br><br>
<li class="Voetnota"><a name="62"></a>Sterfkennis 1720/45 in Kaapse Argiefbewaarplek</li><br><br>
</ol>

<p>
<A title="Hoofstuk 2" href ="hs2.htm"  alt="Vorige hoofstuk">&lt;- Vorige hoofstuk</A> |
<A title="Hoofstuk 4" href ="hs4.htm"  alt="Volgende hoofstuk">Volgende hoofstuk -&gt;</A>
</p>

<script language="JavaScript" src="../keuselys/voetnota.js"></script>
</body>
</html>
